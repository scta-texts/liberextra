<?xml version="1.0" encoding="UTF-8"?><?xml-model href="https://raw.githubusercontent.com/lombardpress/lombardpress-schema/develop/src/out/critical.rng" type="application/xml" schematypens="http://relaxng.org/ns/structure/1.0"?><?xml-model href="https://raw.githubusercontent.com/lombardpress/lombardpress-schema/develop/src/out/critical.rng" type="application/xml" schematypens="http://purl.oclc.org/dsdl/schematron"?><TEI xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>4.I. DE SPONSALIBUS ET MATRIMONIIS.</title>
        <author ref="#RaymondOfPenyafort">Raymond Of Penyafort</author>
        <respStmt>
          <name xml:id="JW">Jeffrey C. Witt</name>
          <resp>TEI encoder</resp>
        </respStmt>
      </titleStmt>
      <editionStmt>
        <edition n="0.0.0-dev">
          <title>4.I. DE SPONSALIBUS ET MATRIMONIIS.</title>
          <date when="2017-07-04">July 4, 2017</date>
        </edition>
      </editionStmt>
      <publicationStmt>
        <authority>
          <ref>SCTA</ref>
        </authority>
        <availability status="free">
          <p>Published under a <ref target="https://creativecommons.org/licenses/by/4.0">Creative
              Commons Attribution 4.0 International</ref>
          </p>
        </availability>
      </publicationStmt>
      <sourceDesc>
        <listWit>
          <witness xml:id="R" n="Rome1582">1582 correctores Romani edition.</witness>
          <witness xml:id="Fb" n="Friedberg1879b">Friedberg 1879 Volume 2</witness>
        </listWit>
      </sourceDesc>
    </fileDesc>
    <encodingDesc>
      <schemaRef n="lbp-critical-1.0.0" url="https://raw.githubusercontent.com/lombardpress/lombardpress-schema/master/src/out/critical.rng"/>
      <editorialDecl>
        <p>Encoding of this text has followed the recommendations of the LombardPress 1.0.0
          guidelines for a critical edition.</p>
      </editorialDecl>
    </encodingDesc>
    <revisionDesc status="draft">
      <listChange>
        <change when="2017-07-24" status="draft" n="0.0.0">
          <p>Created file for the first time.</p>
        </change>
      </listChange>
    </revisionDesc>
  </teiHeader>
  <text xml:lang="la">
    <front>
      <div xml:id="starts-on"/>
    </front>
    <body>
      <div xml:id="cice-l4t1">
        <head xml:id="cice-l4t1-Hd1e105">4.I. DE SPONSALIBUS ET MATRIMONIIS.</head>

        <div xml:id="cice-l4t1-Dd1e108">
          <head xml:id="cice-l4t1-Hd1e110">CAP. I.</head>
          <head xml:id="cice-l4t1-d1e113" type="question-title">Matrimonium solo consensu contrahitur, nec invalidatur, si consuetudo patriae non
            servetur.</head>
          <p xml:id="cice-l4t1-d1e116">Ex concilio Triburiensi.</p>
          <p xml:id="cice-l4t1-d1e119">De Francia nobilis quidam homo nobilem mulierem de Saxonia lege Saxonum duxit in
            uxorem, tenuitque eam multis annis, et ex ea, filios procreavit. Verum quia non eisdem
            utuntur legibus Saxones et. Francigenae, causatus est, quod eam non sua, id est
            Francorum lege desponsaverat, vel acceperat, vel dotaverat, dimissaque illa aliam
            superduxit. Diffinivit super hoc sancta synodus, ut ille transgressor evangelicae legis
            subiiciatur poenitentiae, et a secunda coniuge separetur, et ad priorem redire
            cogatur.</p>
        </div>
        <div xml:id="cice-l4t1-Dd1e123">
          <head xml:id="cice-l4t1-Hd1e125">CAP. II.</head>
          <head xml:id="cice-l4t1-d1e128" type="question-title">Sponsalia de futuro dissolvuntur, si sponsi se dissolvunt, etiamsi fuerint iurata.</head>
          <p xml:id="cice-l4t1-d1e131">Innocentius III. Exonensi Episcopo.</p>
          <p xml:id="cice-l4t1-d1e134">Praeterea hi, qui de matrimonio contrahendo pure et sine omni conditione fidem dederunt
            [aut] iuramentum fecerunt, commonendi sunt et diligentius exhortandi, et modis omnibus
            inducendi, ut praestitam fidem vel iuramentum factum observent, et se, sicut promiserint
            coniungant. Si autem se adinvicem admittere noluerint; ne forte deterius inde contingat,
            ut talem scilicet ducat, quam [semper] odio habet: videtur, quod ad instar eorum, qui
            societatem iuramento vel interpositione fidei contrahunt, et postea eandem sibi
            remittunt, hoc possit in patientia tolerari.</p>
        </div>
        <div xml:id="cice-l4t1-Dd1e138">
          <head xml:id="cice-l4t1-Hd1e140">CAP. III.</head>
          <head xml:id="cice-l4t1-d1e143" type="question-title">Si maior septennio duxit in uxorem minorem septennio, et eam traduxit ad domum, oritur
            ex tali contractu publicae honestatis iustitia. H. d. inhaerendo literae. Panorm.</head>
          <p xml:id="cice-l4t1-d1e146">Eugenius Papa.</p>
          <p xml:id="cice-l4t1-d1e149">Iuvenis ille, qui puellam nondum septennem duxit, quamvis aetas repugnaret, ex humana
            tamen fragilitate forsan tentavit quod complere non potuit. Quia igitur in his, quae
            dubia sunt, quod certius existimamus tenere debemus, tum propter honestatem ecclesiae,
            quia ipsa coniux ipsius fuisse dicitur, tum propter praedictam dubitationem, mandamus
            tibi, quatenus consobrinam ipsius puellae, quam postmodum duxit, dividas ab eodem.</p>
        </div>
        <div xml:id="cice-l4t1-Dd1e153">
          <head xml:id="cice-l4t1-Hd1e155">CAP. IV.</head>
          <head xml:id="cice-l4t1-d1e158" type="question-title">Ex sponsalibus, contractis cum consanguinea, oritur publicae honestatis iustitia.</head>
          <p xml:id="cice-l4t1-d1e161">Alexander III. Papiensi Episcopo.</p>
          <p xml:id="cice-l4t1-d1e164">Ad audientiam nostri apostolatus pervenit, quod, quum H. Albericus, Papiensis civis,
            filiam suam cuidam filiorum L. dare vellet uxorem, iuravit, quod, si ille, cui
            desponsabatur, eam habere casu aliquo interveniente non posset, alteri filio, quem de
            alia uxore genuerat, eandem puellam matrimonio copularet. Contractis autem a filio
            priore sponsalibus, quidam, ad ecclesiam accedentes, consanguinitatem inter eos esse
            iuramentis interpositis firmaverunt. Ideoque praefatus H. eandem feminam dare alteri
            filio nititur, ut iuravit. Sed quoniam scriptum est, quod sponsam fratris frater habere
            non potest: discretioni tuae per apostolica scripta praecipiendo mandamus, quatenus eum
            suum implere propositum, quod canonicae rationi obviat, non permittas, sed, ut
            poenitentiam agat de illicito iuramento, monitione praemissa, ecclesiastica districtione
            compellas.</p>
        </div>
        <div xml:id="cice-l4t1-Dd1e169">
          <head xml:id="cice-l4t1-Hd1e171">CAP. V.</head>
          <head xml:id="cice-l4t1-d1e174" type="question-title">Si sponsus de futuro ante copulam ad remota se transfert, sponsa libere cum alio
            contrahit: si tamen per eam stetit, quo minus matrimonium perficeretur, sibi poenitentia
            imponitur.</head>
          <p xml:id="cice-l4t1-d1e177">Idem Panormitano Archiepiscopo.</p>
          <p xml:id="cice-l4t1-d1e180">De illis autem, qui praestito iuramento promittunt, se aliquas mulieres ducturos, et
            postea eis incognitis dimittunt terram, se ad partes alias transferentes, hoc tibi
            volumus innotescere, quod liberum erit mulieribus ipsis, si non est amplius in facto
            processum, ad alia se vota transferre, recepta tamen de periurio poenitentia, si per eas
            steterit, quo minus fuerit matrimonium consummatum. Si vero etc. (cf. c. 3. de cond.
            app. IV. 3.)</p>
        </div>
        <div xml:id="cice-l4t1-Dd1e184">
          <head xml:id="cice-l4t1-Hd1e186">CAP. VI.</head>
          <head xml:id="cice-l4t1-d1e189" type="question-title">Non omnis violentia impedit contractum matrimonii. H. d. quoad titulum.</head>
          <p xml:id="cice-l4t1-d1e192">Idem Paduano Episcopo.</p>
          <p xml:id="cice-l4t1-d1e195">De muliere quae est invita tradita viro et detenta, quum inter vim et vim sit
            differentia, et utrum postea consensus intercesserit, certum nobis nihil postea
            expressisti, nihil certum inde tibi possumus respondere. Illos autem etc. (cf. c. 3. de
            matr. contr. IV. 16.)</p>
        </div>
        <div xml:id="cice-l4t1-Dd1e199">
          <head xml:id="cice-l4t1-Hd1e201">CAP. VII.</head>
          <head xml:id="cice-l4t1-d1e204" type="question-title">Si aliqui, apti ad matrimonium, contrahunt per verba obscura, communem verborum
            intellectum sequi tenentur.</head>
          <p xml:id="cice-l4t1-d1e207">Idem Cantuariensi Archiepiscopo.</p>
          <p xml:id="cice-l4t1-d1e210">Ex litteris, quas super causa matrimonii cuiusdam iuvenis R. nomine, et Mariae filiae
            Gileberti de sancto Leodegario transmisisti, sollicitudo nobis innotuit, quam in ipsius
            negotii examine servasti. Quia vero absentibus partibus veritatem nequivimus plenarie
            indagare, nec causam ipsam ad te remittere, a quo pars mulieris ad audientiam nostram
            noscitur appellasse: eam venerabilibus fratribus nostris Wintoniensi, Herfordensi et
            Bathorniensi episcopis duximus committendam. Ideoque fraternitati tuae per apostolica
            scripta praecipiendo mandamus, quatenus partes adire eorum praesentiam, quum ab eis
            fuerint evocatae, et quod ipsi iudicaverit inviolabiliter observare contradictione et
            appellatione cessante compellas. De hoc autem, quod circa finem literarum consuluisti,
            quid debeat observari, quando inter aliquos sponsalia contrahuntur, nec intelligit alter
            quod alter proponit, respondemus, quod inspiciendum est iudici, si matrimonium
            contracturi ad id faciendum sint idonei scientia et aetate. Quo cognito, si alter non
            intellexerit, quod alter proposuit, ad communem verbi intelligentiam recurratur, et
            cogatur uterque verba prolata in eo, sensu retinere, quem solent recte intelligentibus
            generare. Quod vero quaesivisti, an debeat appellationi deferri, ubi sub eius praetextu
            noscitur adulterium vel aliud crimen committendum consultationi tuae breviter
            respondemus, quod ubi notorium esset adulterium vel aliud crimen commitendum, si
            appellationi interpositae deferretur, deferri nollemus. Nolumus enim incestus vel
            adulterii materiam aliquibus ministrare.</p>
        </div>
        <div xml:id="cice-l4t1-Dd1e214">
          <head xml:id="cice-l4t1-Hd1e216">CAP. VIII.</head>
          <head xml:id="cice-l4t1-d1e219" type="question-title">Inter sponsam et consanguineos sponsi oritur impedimentum publicae honestatis,
            impediens et dirimens matrimonium inter eos contrahendum.</head>
          <p xml:id="cice-l4t1-d1e222">Idem Vigiliensi Episcopo.</p>
          <p xml:id="cice-l4t1-d1e225">Sponsam autem alterius, maxime si est nubili aetati proxima, nullus consanguineorum
            aliquo modo sibi potest matrimonio copulare.</p>
        </div>
        <div xml:id="cice-l4t1-Dd1e229">
          <head xml:id="cice-l4t1-Hd1e231">CAP. IX.</head>
          <head xml:id="cice-l4t1-d1e234" type="question-title">Si vir et mulier invicem promittunt, quod ab eo tempore se pro coniugibus habebunt,
            contractum est matrimonium de praesenti. H. d. et est casus notabilis.</head>
          <p xml:id="cice-l4t1-d1e237">Idem Abbatibus sancti Eadmundi et Demer.</p>
          <p xml:id="cice-l4t1-d1e240">Ex parte C. mulieris nobis intimatum est, quod Andreas sibi coram sacerdote quodam et
            diacono, et aliis plerisque tam clericis quam laicis ad hoc convocatis, iuramentum
            praestitit, quod eam ab eo tempore pro coniuge teneret, et ei sicut uxori suae fidem
            servaret. Ipsa quoque eidem Andreae iuravit, se illum pro marito habituram, et fidem ei
            tanquam viro proprio servaturam. Quo facto in eadem domo diu cohabitantes sibi liberos
            procreaverunt. Procedente vero tempore praenominatus A. contra iuramentum praestitum
            reliquit eandem et filios ex ea procreatos, et ab eorum cohabitatione recessit. Quia
            igitur nemini licet uxorem suam sine manifesta causa fornicationis dimittere, et tunc
            eam sibi [vel] reconciliare debet, aut ipsa vivente continere, nec nos sustinere
            debemus, ut praedictus Andreas iuramenti praestiti religionem infringat, discretioni
            vestrae per apostolica scripta praecipiendo mandamus, quatenus, rei veritate diligentius
            inquisita, si, prout superius dictum est, ita esse inveneritis, eundem Andream, ut suae
            saluti consulens, et superinducta, quam habet, prius dimissa, ad uxorem suam redeat, et
            eam maritali affectione pertractet, et reatum suum condigna satagat poenitentia expiare,
            monitione praemissa per ecclesiasticam censuram cogatis. Quodsi commonitioni vestrae
            acquiescere forte noluerit vos eum et superinductam omni occasione et appellatione
            remota excommunicationis vinculo innodetis, et usque ad dignam satisfactionem
            praecipiatis ab omnibus sicut excommunicatos cautius evitari.</p>
        </div>
        <div xml:id="cice-l4t1-Dd1e244">
          <head xml:id="cice-l4t1-Hd1e246">CAP. X.</head>
          <head xml:id="cice-l4t1-d1e249" type="question-title">Qui iuravit cum aliqua contrahere, si non subest impedimentum, per censuram
            ecclesiasticam contrahere compellitur.</head>
          <p xml:id="cice-l4t1-d1e252">Idem Pictaviensi Episcopo.</p>
          <p xml:id="cice-l4t1-d1e255">Ex literis venerabilis fratri nostri Silvani episcopi accepimus, quod, quum duo nobiles
            viri sui episcopatus, G. scilicet de Monstra et B. de Mauritania filios et filias
            impubescentes haberent, et spe pacis inter eos conciliandae ita inter se convenerunt,
            quod eos mutuis adinvicem matrimoniis copularent. Et hoc tam patres, quam filii sub
            iuramento se promisere facturos, inter quos siquidem G. filiam alterius, consentiente
            patre, se semel et iterum iuravit ducere in uxorem. Quo volente ad alia vota migrare,
            eum episcopus compellere voluit, ut quod iuraverat adimpleret. Ipse ad audientiam
            nostram appellavit, et, altera parte nuncium suum ad nos destinante, ipse nec venit, nec
            responsalem aliquem pro se transmisit. Quia igitur praedicto G. periculosum est, contra
            suum iuramentum venire, fraternitati tuae per apostolica scripta praecipiendo mandamus,
            quatenus, quum exinde fueris requisitus, utramque partem ante tuam convoces praesentiam,
            et, rationibus hinc inde plenius auditis et agitatis si hoc tibi constiterit, eum
            moneas, et, si non acquieverit monitis, ecclesiastica censura compellas, ut ipsam, nisi
            rationabilis causa obstiterit, in uxorem recipiat, et maritali affectione pertractet. Si
            vero rationabilem causam praetendere voluerit, eam cum omni diligentia et studio audias,
            et fine canonico omni appellatione cessante decidas. Ceterum si legitime monitus iudicio
            tuo parere contemserit eum et patrem, si fovere ipsum in sua malitia praesumserit,
            excommunicationis cinculo astringas et in tota terra ipsorum omnia divina praeter
            baptisma parvulorum et poenitentias morientium prohibeas officia celebrari.</p>
        </div>
        <div xml:id="cice-l4t1-Dd1e260">
          <head xml:id="cice-l4t1-Hd1e262">CAP. XI.</head>
          <head xml:id="cice-l4t1-d1e265" type="question-title">Per censuram ecclesiasticam pater compellitur restituere filio eius uxorem, quam
            iniuste detinuit vel detinet.</head>
          <p xml:id="cice-l4t1-d1e268">Idem Archiepiscopis, Episcopis et aliis Praelatis per Angliam constitutis.</p>
          <p xml:id="cice-l4t1-d1e271">Non est vobis, sicut arbitramur, incognitum, qualiter Henricus illustris rex Anglorum
            pro discordia, quae inter ipsum et filios suos peccatis exigentibus est suborta, uxores
            eorum [filias videlicet carissimi in Christo filii nostri Ludovici illustris regis
            Francorum] detineat, pro quibus sibi restituendis [idem] rex Francorum [et filii
            praedicti regis Angliae] et generi sui preces sollicitas nobis porrexerunt. Nos itaque
            [studiosius] attendentes, iustum et honestum esse, ut viri suas petant uxores, et
            precibus eiusdem [regis Francorum et generorum suorum non solum in his quae ex officii
            debito tenemur efficere, sed etiam] in omnibus, quae a iustitia non discordant, volentes
            prompto animo acquiescere, praefatum regem Angliae studiose satis et attente monuimus,
            eique dedimus in mandatis, ut ad commonitionem [venerabilium fratrum nostorum]
            archiepiscopi Tarentasiensis et episcopi Claremontensis, et [dilecti filii sui]
            Carthusiani prioris, vel loco eius prioris de Monte Dei si ipse adesse non poterit, vel
            duorum ex his, si tret non potuerint interesse, uxores filiis suis infra XL. dies post
            nostrarum literarum susceptionem restituere non postponat. Si vero eas infra
            praescriptum terminum viris suis non restituerit, apostolica auctoritate praecipimus, ut
            tota provincia, infra quam detinentur, et ad quam transferentur, quamdiu ibi fuerint,
            donec viris suis restituentur, ab omnibus divinis officiis praeter baptisma parvulorum
            et poenitentia morientiam cesset. Inde est, quod universitati vestrae per apostoliam
            scripta praecipiendo Mandamus [et mandando praecipimus], quatenus eundem regem Anglorum
            ad eas restituendas sollicite moneatis et exhortationibus inducatis, proponentes ei,
            quod non minus expedit sibi eas restituere, quam viris suis ipsas recipere. Et, si iuxta
            mandetum et commonitionem vestram filiis suis uxores suas infra certum terminum non
            restituerit, ex tunc, in quacunque provinciarum vestrarum detinentur vel [ad quas]
            transferuntur, donec ibi fuerint, nulla divina officia praeter baptismum parvulorum et
            poenitentias morientium celebretis vel permittatis aliquatenus celebrari omni [super his
            contradictione et] appellatione cessante, scituri pro certo, quia si qui contra
            interdictum nostrum, quod non credimus, venire tentaverint, suae temeritatis et
            transgressionis poenam debitam auctore Domino reportabunt.</p>
        </div>
        <div xml:id="cice-l4t1-Dd1e275">
          <head xml:id="cice-l4t1-Hd1e277">CAP. XII.</head>
          <head xml:id="cice-l4t1-d1e280" type="question-title">Dictum unius, asserentis impedimentum, impedit matrimonium contrahendum non
            iuratum.</head>
          <p xml:id="cice-l4t1-d1e283">Idem Episcopo sanctae Agathae.</p>
          <p xml:id="cice-l4t1-d1e286">Praeterea de muliere, quae a viro impetitur, cuius consanguineus cum ea se deliquisse
            proponit, sed, hoc publice confiteri recusat propter metum et potentiam mulieris,
            providentiae tuae taliter respondemus, ut matrimonium ipsum fieri, nisi iuramentum
            intervenisset, districte prohibeas, ne deterius inde contingat.</p>
        </div>
        <div xml:id="cice-l4t1-Dd1e290">
          <head xml:id="cice-l4t1-Hd1e292">CAP. XIII.</head>
          <head xml:id="cice-l4t1-d1e295" type="question-title">Si mulier invita cum aliquo contrahat, nec in eum postea consentiat, tenet matrimonium,
            si alteri postea nubit. Ita communiter summatur. Et secundum hunc intellectum esset hic
            casus apertus, quod matrimonium metu contractum esset ipso iure nullum. Hoc tamen clare
            non colligitur ex litera.</head>
          <p xml:id="cice-l4t1-d1e298">Idem Procuratori et Canonicis Soranis.</p>
          <p xml:id="cice-l4t1-d1e301">Veniens ad apostolicam sedem Mariota latrix praesentium supplici nobis insinuatione
            monstravit, quod, dum esset in adolescentia constituta, quendam adolescentem [E. nomine]
            adamavit in tantum, quod uterque inter se de matrimonio contrahendo sub trium personarum
            testimonio praestitit iuramentum. Quod parentes mulieris ipsius ignorantes, eam invitam
            et reclamantem in uxorem cuidam alii tradiderunt, quem ita exhorruit, quod se ab eo
            nullo modo cognosci permisit. Quumque publice fateretur, quod a priori viro cognita
            esset atque iurata, episcopus Soranus, qui tunc erat, eos ante praesentiam suam fecit
            venire, et, cognito atque probato, quod ita proxima inter eos esset linea
            consanguinitatis, quod insimul non possunt, nec debent de iure coniungi, ipsos ab
            invicem separavit. Ceterum quum causa ipsa tractaretur, et viro, cui tradita fuerat a
            parentibus, consentire nollet, ipse aliam in uxorem traduxit, et illa cuidam viro T.
            nomine publice in conspectu ecclesiae nupsit. Tandem quum de illo filium genuisset,
            pater ipsius T., quaerens occasionem divortium faciendi, ei opposuit, quod filium suum
            non potuit in virum habere eo, quod alii, qui nunc defunctus est, prius desponsata
            fuisset. Quia vero assertioni eius fidem, sicut nec debuimus, non adhibuimus, nec hoc
            potuimus sub silentio praeterire, eam ad vos duximus remittendam, et discretioni vestrae
            per apostolica scripta praecipiendo Mandamus, quatenus, huius rei veritate plenius
            comperta, si inveneritis, quod praedicta mulier a priori viro iudicio ecclesiae fuerit
            separata, et ab eodem T. sine contradictione ecclesiae in uxorem traducta, et ille, cui
            a parentibus invita et renitens fuit copulata, de praesenti vita decessit, praedictum T.
            monitione praemissa compellatis, ut praefatam Mariotam postposita occasione recipiat, et
            sicut uxorem suam diligere studeat et maritali affectione tractare. Alioquin eam et
            superinductam, et patrem etiam eius, si huic rei restiterint, excommunicationi subdatis,
            et usque ad dignam satisfactionem sententiam ipsam faciatis inviolabiliter
            observari.</p>
        </div>
        <div xml:id="cice-l4t1-Dd1e305">
          <head xml:id="cice-l4t1-Hd1e307">CAP. XIV.</head>
          <head xml:id="cice-l4t1-d1e310" type="question-title">Si timetur inferri violentia puellae, de cuius matrimonio agitur, debet iudex sibi
            providere locum tutum et honestum, donec causa terminetur. H. d. et est textus multum
            allegabilis.</head>
          <p xml:id="cice-l4t1-d1e316">
            <ref>Idem Papiensi Episcopo.</ref>
            <cit>
              <quote>
                Quum locum non habeat consensus, ubi metus vel coactio intercedit, necesse est, ut, ubi
                assensus cuiusquam requiritur, coactionis materia repellatur. Matrimonium autem solo
                consensu contrahitur, et, ubi de ipso quaeritur, plena debet securitate ille gaudere,
                cuius est animus indagandus, ne per timorem dicat sibi placere quod odit, et sequatur
                exitus, qui de invitis solet nuptiis provenire. Quocirca fraternitati tuae per
                apostolica scripta praecipiendo mandamus, quatenus puellam, de cuius matrimonio inter
                Siderios et Canes cives tuos quaestio ventilatur, in domo, in qua eam posuisti ita, quod
                nihil eam timere oporteat, facias honeste teneri, donec praedicta causa fine canonico
                terminata fuerit, et sententia sine contradictione cuiusquam valeat exsecutioni
                mandari.
              </quote>
            </cit>
          </p>
        </div>
        <div xml:id="cice-l4t1-Dd1e320">
          <head xml:id="cice-l4t1-Hd1e322">CAP. XV.</head>
          <head xml:id="cice-l4t1-d1e325" type="question-title">Sponsalia de futuro, si secuta est copula, non solvuntur per sponsalia de praesenti;
            alias tenent sponsalia de praesenti, nisi per metum, qui potuisset cadere in constantem
            virum, contracta sint.</head>
          <p xml:id="cice-l4t1-d1e328">Idem.</p>
          <p xml:id="cice-l4t1-d1e331">Veniens ad nos G. lator praesentium sua nobis relatione monstravit, quod in domo sua
            mulierem quandam recepit, de qua prolem habuit, et cui fidem coram pluribus praestitit,
            quod eam duceret in uxorem. Interim autem, quum apud domum vicini sui pernoctaverit,
            eius filia nocte illa secum concubuit, quos pater puellae simul in uno lecto inveniens,
            ipsum eam per verba de praesenti desponsare coegit. Qui nuper in praesentia nostra
            constitutus nos consuluit, cui potius adhaerere deberet. Quia vero nequaquam innotuit
            nobis, utrum post fidem praestitam primam cognoverit, Ideoque mandamus, quatenus rei
            veritatem diligenter inquiras, et, si inveneris, quod primam post fidem praestitam
            cognoverit, ipsum cum ea facias remanere; alioquin secundae, nisi metu coactus, qui
            posset in virum constantem cadere, eam desponsaverit, adhaerere facias ut uxori.</p>
        </div>
        <div xml:id="cice-l4t1-Dd1e335">
          <head xml:id="cice-l4t1-Hd1e337">CAP. XVI.</head>
          <head xml:id="cice-l4t1-d1e340" type="question-title">Qui iuravit cum aliqua contrahere, si vult religionem ingredi, debet primo contrahere,
            ut iuramentum servetur, et ante copulam carnalem monasterium ingredi poterit.</head>
          <p xml:id="cice-l4t1-d1e343">Idem Exonensi Episcopo.</p>
          <p xml:id="cice-l4t1-d1e346">Commissum (Et infra:) Significavit nobis fraternitas tua, quod quidam literatus et
            nobilis, quum ad eum paterna hereditas devolveretur, cuidam mulieri nobili de
            contrahendo matrimonio fidem dedit quibusdam praesentibus, et se cum ea infra biennium
            per verba de praesenti contracturum, praestito iuramento super sacrosancta evangelia
            firmavit; nunc autem privata lege ductus ad frugem melioris vitae transire suspirat,
            tuamque super hoc consulens prudentiam, ante matrimonium contractum ad monasticae
            religionis habitum licite posse transire suspicatur, quia, si contraxisset, ea invita
            infra duos menses, iuxta veterum canonum statuta nostra constitutione innovata, ad
            arctioris vitae religionem posset transire. Quia igitur super hoc tua nos duxit
            fraternitas consulendos, Fraternitati tuae taliter respondemus, quod tutius est ei,
            religione iuramenti servata, prius contrahere, et postea, si elegerit, ad religionem
            migrare; si tamen post primam desponsationem copula non dignoscitur intervenisse
            carnalis.</p>
        </div>
        <div xml:id="cice-l4t1-Dd1e351">
          <head xml:id="cice-l4t1-Hd1e353">CAP. XVII.</head>
          <head xml:id="cice-l4t1-d1e356" type="question-title">Qui iuravit cum aliqua contrahere, moneri potius debet, quam compelli, ut contrahat. H.
            d. inhaerendo literae.</head>
          <p xml:id="cice-l4t1-d1e359">Lucius III. Rapalensi Episcopo.</p>
          <p xml:id="cice-l4t1-d1e362">Requisivit a nobis tua fraternitas, qua censura mulier compelli debeat, quae,
            iurisiurandi religione neglecta, nubere renuit cui se nupturam interposito iuramento
            firmavit. Quaesivisti etiam, utrum ea, cuius vir matris torum polluit, ad alia vota,
            quum mater fieri desideret, viro possit vivente transire. Ad quod tibi breviter
            respondemus, quod mulier, quae se nupturam iuravit, quum libera debeant esse de iure
            matrimonia, monenda est potius quam cogenda, maxime quum coactiones [huiusmodi]
            difficiles soleant exitus frequenter habere. Illa sane, cuius vir cum matre adulterium
            et incestum commisit, nec viro suo coniungi carnaliter, nec eo vivente cum alio
            matrimonium inire debebit.</p>
        </div>
        <div xml:id="cice-l4t1-Dd1e366">
          <head xml:id="cice-l4t1-Hd1e368">CAP. XVIII.</head>
          <head xml:id="cice-l4t1-d1e371" type="question-title">Litispendentia super matrimonio non impedit secundum matrimonium contrahi, si primum
            erat nullum.</head>
          <p xml:id="cice-l4t1-d1e374">Urbanus III.</p>
          <p xml:id="cice-l4t1-d1e377">Quum in apostolica sede, cui licet immeriti praesidemus, magisterium resideat totius
            ecclesiasticae disciplinae, dignum est et consonum rationi, ut, quoties circa negotium
            ecclesiae aliquid dubietatis emerserit, ad ipsius deliberationis arbitrium recurratur.
            Intelleximus siquidem, quod, quum inter villicum de N. et uxorem eius coram te
            matrimonii quaestio tractaretur, productis testibus et attestationibus eorum diligenti
            examine discussis, ante publicationem testium idem villicus reversus ad propria, publice
            inter se et uxorem suam proposuit sententiam divortii iudicio ecclesiae [esse]
            promulgatam, et sic, falsitate omnibus suggesta, quandam aliam mulierem facti nesciam
            sibi copulare praesumpsit. Postmodum vero super prioris matrimonii quaestione literis a
            sede apostolica impetratis, delegati iudices sententiam divortii protulerunt. Verum quia
            villicum et mulierem, quam superinduxit, pendente lite prioris uxoris invicem asseris
            consensisse, tua nos duxit fraternitas consulendos, utrum tales sint ad matrimonia
            admittendi. Nos igitur auctoritate praesentium Consultationi tuae taliter respondemus,
            quod, imposita viro poenitentia competenti, et infra ipsius poenitentiae tempus carnali
            commercio interdicto, postmodum in maritali copula poterunt remanere. [Super eo vero
            etc. cf. c. 5. de cond. app. IV. 5.]</p>
        </div>
        <div xml:id="cice-l4t1-Dd1e381">
          <head xml:id="cice-l4t1-Hd1e383">CAP. XIX.</head>
          <head xml:id="cice-l4t1-d1e386" type="question-title">Uxor, non certificata de morte viri, contrahere non potest, quamvis ignoret, quid sit
            de marito, qui longo tempore abfuit.</head>
          <p xml:id="cice-l4t1-d1e389">Clemens III. Caesaraugustensi Episcopo.</p>
          <p xml:id="cice-l4t1-d1e392">In praesentia nostra positus a nobis quaesivisti, quid agendum tibi sit de quibusdam
            mulieribus in tua dioecesi constitutis, quae, quum viros suos causa captivitatis vel
            peregrinationis absentes iam ultra septennium praestolatae fuerint, nec certificari
            possunt de vita vel de morte ipsorum, licet super hoc sollicitudinem adhibuerint
            diligentem, et pro iuvenili aetate seu fragilitate carnis nequeunt continere, petentes
            aliis matrimonio copulari. Quum autem dicat Apostolus: “Mulier tam diu alligata est
            viro, quam diu vir eius vivit,” Consultationi ergo tuae taliter respondemus, quod,
            quantocunque annorum numero ita remaneant, viventibus viris suis non possunt ad aliorum
            consortium canonice convolare, nec tu eas auctoritate ecclesiae permittas contrahere,
            donec certum nuncium recipiant de morte virorum. [Dat. Laterani.]</p>
        </div>
        <div xml:id="cice-l4t1-Dd1e396">
          <head xml:id="cice-l4t1-Hd1e398">CAP. XX.</head>
          <head xml:id="cice-l4t1-d1e401" type="question-title">Contractus matrimonii cum peccatrice, volente se corrigere, proficit ad remissionem
            peccatorum.</head>
          <p xml:id="cice-l4t1-d1e404">Idem.</p>
          <p xml:id="cice-l4t1-d1e407">Inter opera caritatis, quae imitanda nobis auctoritate sacrae paginae proponuntur,
            sicut evangelica testatur auctoritas, non minimum est, errantem ab erroris sui semita
            revocare, ac praesertim mulieres voluptuose viventes et admittentes indifferenter
            quoslibet ad commercium carnis, ut caste vivant, ad legitimum tori consortium invitare.
            Hoc igitur attendentes, auctoritate apostolica Statuimus, ut omnibus, qui publicas
            mulieres de lupanari extraxerint et duxerint in uxores, quod agunt in remissionem
            proficiat peccatorum. [Dat. Rom. ap. S. Petr. III. Kal. Maii Pont. nostr. Ao. I.
            1198.]</p>
        </div>
        <div xml:id="cice-l4t1-Dd1e411">
          <head xml:id="cice-l4t1-Hd1e413">CAP. XXI.</head>
          <head xml:id="cice-l4t1-d1e416" type="question-title">Matrimonium, per vim contractum, cohabitatione spontanea convalescit. H. d. et quotidie
            allegatur.</head>
          <p xml:id="cice-l4t1-d1e419">Idem.</p>
          <p xml:id="cice-l4t1-d1e422">Ad id, quod per tuas literas nobis intimasti de quadam parochiana tua, quam suus
            vitricus cuidam Teutonico matrimonialiter copulavit, taliter respondemus, quod, quamvis
            undecim annos adhuc habens, ab initio invita fuisset ei tradita et renitens, tamen, quia
            postmodum per annum et dimidium sibi cohabitans consensisse videtur, ad ipsum est
            cogenda redire. Nec de cetero recipiendi sunt testes, si quos memorata mulier ad
            probandum, quod non consenserit in eundem, nominaverit producendos, quum mora tanti
            temporis huiusmodi probationem excludat. Mandamus igitur, ut propter hoc non omittas,
            quo minus appellatione remota per censuram ecclesiasticam utrumque compellas ad alterum
            maritali affectione tractandum, nisi forte vellent ad religionem pariter convolare,
            poenitentia eis iniuncta pro eo, quod ad alienos et illicitos concubitus uterque
            transivit. [Dat. Laterani.]</p>
        </div>
        <div xml:id="cice-l4t1-Dd1e426">
          <head xml:id="cice-l4t1-Hd1e428">CAP. XXII.</head>
          <head xml:id="cice-l4t1-d1e431" type="question-title">Sponsalia de futuro, etiam iurata, solvuntur per secunda sponsalia de praesenti, non
            autem per secunda de futuro.</head>
          <p xml:id="cice-l4t1-d1e434">Innocentius III. Fernatino Episcopo.</p>
          <p xml:id="cice-l4t1-d1e437">Sicut ex literis tuae fraternitatis accepimus, quum L. parochianus tuus P. mulierem se
            ducturum in coniugem, in manus patris eiusdem P. iurantis, quod eam sibi traderet in
            uxorem, proprio firmaverit iuramento, nec per virum steterit, sed per mulierem potius,
            quo minus inter eos matrimonialis solennitas sit secuta, quatuor postmodum vel quinque
            annis elapsis, idem L. E. mulierem per verba de praesenti, ut eius consanguinei
            asserunt, desponsavit, propter quod frater praedictae P. suum deposuit in tua praesentia
            quaestionem. Quia vero, quid super his agendum sit, nostro postulas responso edoceri,
            Postulationi tuae taliter respondemus, quod, si tibi constiterit, quod idem L. P.
            mulierem per verba de futuro, E. vero desponsaverit per verba de praesenti, imposita ei
            poenitentia competenti, quia primam fidem irritam fecit, nisi forsan in iuramento suo
            certum terminum, infra quem dictam P. duceret in uxorem, praefixit, nec per eum stetit,
            quin ad statutum terminum matrimonium consummaverit, matrimonium secundo loco contractum
            legitimum iudices, et ad illud servandum, si opus fuerit, ecclesiastica districtione
            compellas eundem: nisi forsan aliud quid obstiterit, quod ipsum debeat impedire. Quodsi
            forte per verba de futuro sponsalia cum utraque contraxit, iuramentum primum, sicut
            licite factum est, ipsum servare compellas, de secundo ei poenitentiam iniuncturus
            Quodsi de his tibi non constat ad plenum, tamdiu adhuc cognoscas de causa, donec super
            his sufficienter instruaris. Quod enim in attestationibus quas ad sedem apostolicam
            destinasti de compaternitate habetur non facit ad causam quum neutra contrahentium sit
            illa persona qua mediante inter parentes eorum compaternitas est contracta. [Dat. Lat.
            V. Kal. Martii Pont. nostr. Ao. I. 1198.]</p>
        </div>
        <div xml:id="cice-l4t1-Dd1e442">
          <head xml:id="cice-l4t1-Hd1e444">CAP. XXIII.</head>
          <head xml:id="cice-l4t1-d1e447" type="question-title">Mutus et surdus, et omnes, qui non prohibentur, matrimonium contrahere possunt.</head>
          <p xml:id="cice-l4t1-d1e450">Idem Arelatensi Episcopo.</p>
          <p xml:id="cice-l4t1-d1e453">Quum apud sedem apostolicam, cui, licet immeriti, praesidemus, totius ecclesiasticae
            disciplinae resideat magistratus, dignum et consonum est rationi, ut, quoties circa
            negotia varia et diversa quicquam dubitationis emerserit, ad ipsius iudicium recurratur,
            quae disponente Domino inter omnes ecclesias obtinere meruit principatum. Sane,
            consuluisti nos per nuncios et literas tuas, utrum mutus et surdus alicui possint
            matrimonialiter copulari. Ad quod fraternitati tuae taliter respondemus, quod, quum
            prohibitorium sit edictum de matrimonio contrahendo, ut, quicunque non prohibetur, per
            consequentiam admittatur, et sufficiat ad matrimonium solus consensus illorum, de quorum
            quarumque coniunctionibus agitur, videtur, quod, si talis velit contrahere, sibi non
            possit vel debeat denegari, quum quod verbis non potest signis valeat declarare. [Dat.
            Rom. ap. S. Petr. Id. Iul. 1198.]</p>
        </div>
        <div xml:id="cice-l4t1-Dd1e457">
          <head xml:id="cice-l4t1-Hd1e459">CAP. XXIV.</head>
          <head xml:id="cice-l4t1-d1e462" type="question-title">Furiosus matrimonium contrahere non potest.</head>
          <p xml:id="cice-l4t1-d1e465">Idem Vercellensi Episcopo.</p>
          <p xml:id="cice-l4t1-d1e468">Dilectus filius R. miles Alexandrinus proposuit coram nobis, quod Rufinam filiam suam
            cuidam Opizoni Lancaveclae matrimonialiter copulavit, ignorans, quod Opizo esset
            furiosus. Unde humiliter postulavit a nobis, ut tam eidem quam ipsius filiae consulere
            dignaremur. Quum autem eadem mulier cum ipso viro, qui continuo furore laborat, morari
            non possit, et propter alienationem furoris legitimus non potuerit intervenire
            consensus, fraternitati tuae per apostolica scripta mandamus, quatenus, inquisita
            plenius veritate, si rem noveris ita esse, praefatas personas cures sublato
            appellationis diffugio ab invicem separare. [Dat. Rom. ap. S. Petr. V. Kal. Ian.
            1205.]</p>
        </div>
        <div xml:id="cice-l4t1-Dd1e472">
          <head xml:id="cice-l4t1-Hd1e474">CAP. XXV.</head>
          <head xml:id="cice-l4t1-d1e477" type="question-title">Solo consensu legitimo contrahitur matrimonium, sed verba requiruntur quoad
            probationem, et intellige: vel alia signa aequipollentia. H. d. secundum intellectum,
            quem tenet Panormitanus.</head>
          <p xml:id="cice-l4t1-d1e483">
            <ref xml:id="cice-l4t1-Rd1e482" corresp="#cice-l4t1-Qd1e487">Idem Brixiensi Episcopo.</ref>
            <cit>
              <quote xml:id="cice-l4t1-Qd1e487">
                Tuae fraternitati (Et infra: [cf. c. 10. de eo, qui cogn. IV. 13.]) Postulasti insuper
                edoceri, utrum ex solis verbis, et ex quibus matrimonium contrahatur, quum ab aliquibus
                dubitetur spirituale contrahi solis verbis. Nos igitur inquisitioni tuae taliter
                respondemus, quod matrimonium in veritate contrahitur per legitimum viri et mulieris
                consensum; sed necessaria sunt, quantum ad ecclesiam, verba consensum exprimentia de
                praesenti. Nam surdi et muti possunt contrahere matrimonium per consensum mutuum sine
                verbis, et pueri ante annos legitimos per verba sola non contrahunt, quum intelligantur
                minime consentire. [Dat. Romae etc. 1206.]
              </quote>
            </cit>
          </p>
        </div>
        <div xml:id="cice-l4t1-Dd1e487">
          <head xml:id="cice-l4t1-Hd1e489">CAP. XXVI.</head>
          <head xml:id="cice-l4t1-d1e492" type="question-title">Si alter contrahentium utitur verbis dubiis, animo decipiendi mulierem, et eam
            postmodum cognoscit carnaliter, iudicatur pro matrimonio in foro iudiciali; secus in
            poenitentiali. H. d. secundum verum et communem intellectum.</head>
          <p xml:id="cice-l4t1-d1e495">Idem.</p>
          <p xml:id="cice-l4t1-d1e498">Tua nos duxit fraternitas consulendos (Et infra: [cf. c. 7. de cons. et aff. IV. 14.])
            Consequenter autem quaesivisti, [ut] quum quandam mulierem quidam aliter inducere
            nequivisset, ut sibi commisceretur carnaliter, nisi desponsasset eandem, nulla
            solennitate adhibita vel alicuius praesentia, dixit illi: “te Ioannes desponsat,” quum
            ipse Ioannes non vocaretur, sed finxit se vocari Ioannem, non credens esse coniugium eo,
            quod ipse non vocaretur hoc nomine, nec haberet propositum contrahendi, sed copulam
            tantum exsequendi carnalem, utrum inter praedictos sit matrimonium celebratum, quum
            mulier consenserit et consentiat in eundem, et ille dissenserit et dissentiat, nec aliud
            quicquam egerit, quam [quod] superius est expressum, nisi quod cognoverit eandem. Super
            quod tibi respondemus, quod, quum praefatus vir praedictam desponsaverit mulierem in
            propria persona et sub nomine alieno, quo tunc vocari se finxit, et inter eos sit
            carnalis copula subsecuta, videtur forte pro coniugio praesumendum, nisi tu nobis
            expresse scripsisses, quod ille nec proposuit, nec consentit illam ducere in uxorem,
            quod qualiter tibi constiterit non videmus. Nos autem, quid iuris sit rescribentes,
            [hoc] dicimus, quod, si res ita se habuerit, videlicet, quod ille eam non proposuit
            ducere in uxorem, nec unquam consensit in praedictam personam, non debet ex illo facto
            coniugium iudicari, quum in eo nec substantia coniugalis contractus, nec [etiam] forma
            contrahendi coniugium valeat inveniri, quoniam ex altera parte dolus sollummodo adfuit,
            et defuit omnino consensus, sine quo cetera nequeunt foedus perficere coniugale. [Tertio
            quaesivisti etc. cf. c. 19. de hom. V. 12. Dat. Lat. Id. Febr. Pont. nostr. Ao. XIV.
            1212.]</p>
        </div>
        <div xml:id="cice-l4t1-Dd1e502">
          <head xml:id="cice-l4t1-Hd1e504">CAP. XXVII.</head>
          <head xml:id="cice-l4t1-d1e507" type="question-title">Ad denunciationem unius honesti viri, qui defert consanguinitatem, et de fama vel
            scandalo docet, impeditur matrimonium contrahendum.</head>
          <p xml:id="cice-l4t1-d1e510">Idem Episcopo Belvacensi.</p>
          <p xml:id="cice-l4t1-d1e513">Quum in tua dioecesi (Et infra: [cf. c. 36. de decim. III. 30.]) Sane, quia contingit
            interdum, quod, aliquibus volentibus matrimonium contrahere, bannis, ut tuis verbis
            utamur, in ecclesiis editis secundum consuetudinem ecclesiae Gallicanae, ac nullo
            contradictore publice comparente, licet fama privatum impedimentum deferat parentelae,
            quum ex parte contrahentium iuramenta maiorum de sua propinquitate, ut suspicionis
            tollatur materia, offeruntur, quid tibi sit faciendum in casibus huiusmodi quaesivisti.
            Ad quod taliter respondemus, quod, si persona gravis, cui fides sit adhibenda, tibi
            denunciet, quod hi, qui sunt matrimonio copulandi, se propinquitate contingant, et de
            fama vel scandalo doceat, aut etiam per te ipsum possis certificari de plano, non solum
            debes iuramenta parentum sponte oblata non recipere, verum etiam eos, qui sic contrahere
            nituntur, si moniti induci nequiverint, compellere, ut [vel] a tali contractu desistant,
            vel contra famam huiusmodi secundum tuae discretionis arbitrium iuramenta exhibeant
            propinquorum. Alioquin, si persona denuncians non exstiterit talis, ut diximus, vel de
            fama vel de scandalo non poterit edocere, ad desistendum monere poteris, non compellere,
            contrahentes. [Si vero etc. cf. c. 6. Qui matrim. acc. IV. 18. Dat. Lat. IV. Kal. Nov.
            Pont. nostr. Ao. XV. 1212.]</p>
        </div>
        <div xml:id="cice-l4t1-Dd1e517">
          <head xml:id="cice-l4t1-Hd1e519">CAP. XXVIII.</head>
          <head xml:id="cice-l4t1-d1e522" type="question-title">Mulieri, quae negat, se in matrimonium consensisse, non creditur marito probante
            contrarium; secus, si probat, se consensisse per metum, qui potest cadere in constantem
            virum.</head>
          <p xml:id="cice-l4t1-d1e525">Honorius III. Episcopo Berguensi.</p>
          <p xml:id="cice-l4t1-d1e528">Consultationi tuae breviter respondemus, quod mulieres, quae de more veniunt ad valvas
            ecclesiae benedicendae cum sponsis, et ibi reclamantes affirmant, se nunquam in eorum
            matrimonium consensisse, audiri sponsis legitime probantibus contrarium non oportet,
            quum legitimis et idoneis testibus non debeat illarum simplex assertio praevalere. Sane
            illis, quae benedictione accepta mox a sponsis aufugiunt ante carnis copulam subsecutam,
            asserentes, se nunquam in illos veraciter consensisse, sed metu illato compulsas verba
            protulisse consensus, licet animo dissentirent, non statim est audientia deneganda; sed
            de illato metu est cum diligentia inquirendum; et, si talis metus inveniatur illatus,
            qui potuit cadere in constantem virum, erunt non immerito audiendae.</p>
        </div>
        <div xml:id="cice-l4t1-Dd1e533">
          <head xml:id="cice-l4t1-Hd1e535">CAP. XXIX.</head>
          <head xml:id="cice-l4t1-d1e538" type="question-title">In matrimoniis et sponsalibus debet esse libertas, unde in eis promissio poenae non
            obligat.</head>
          <p xml:id="cice-l4t1-d1e541">Gregorius IX.</p>
          <p xml:id="cice-l4t1-d1e544">Gemma mulier nobis exposuit, quod, quum T. filia eius cum C. contraxit matrimonium, B.
            de Alferio ea occasione, quod inter P. filium suum et praedictam puellam infra
            septennium constitutos sponsalia contracta fuerunt, poenam solvendam a parte, quae
            contraveniret, in stipulatione appositam, ab ipsa nititur extorquere. Quum itaque libera
            matrimonia esse debeant, et ideo talis stipulatio propter poenae interpositionem sit
            merito improbanda, mandamus, quatenus, si est ita, eundem B., ut ab extorsione
            praedictae poenae desistat, ecclesiastica censura compellas.</p>
        </div>
        <div xml:id="cice-l4t1-Dd1e548">
          <head xml:id="cice-l4t1-Hd1e550">CAP. XXX.</head>
          <head xml:id="cice-l4t1-d1e553" type="question-title">Sponsalia de futuro transeunt in matrimonium per carnalem copulam subsecutam, sed non
            per nisum carnalis copulae tantum. H. d. cum c. fin. infra eodem.</head>
          <p xml:id="cice-l4t1-d1e556">Idem Episcopo Cenomanensi.</p>
          <p xml:id="cice-l4t1-d1e559">Is, qui fidem dedit M. mulieri super matrimonio contrahendo, carnali copula subsecuta,
            etsi in facie ecclesiae ducat aliam et cognoscat, ad primam redire tenetur, quia, licet
            praesumptum primum matrimonium videatur, contra praesumptionem tamen huiusmodi non est
            probatio admittenda. Ex quo sequitur, quod nec verum, nec aliquod censetur matrimonium,
            quod de facto est postmodum subsecutum.</p>
        </div>
        <div xml:id="cice-l4t1-Dd1e563">
          <head xml:id="cice-l4t1-Hd1e565">CAP. XXXI.</head>
          <head xml:id="cice-l4t1-d1e568" type="question-title">Sponsalia de praesenti non solvuntur per sequens matrimonium, etiam carnali copula
            consummatum; sed sponsalia de futuro etiam iurata solvuntur per sequentia de
            praesenti.</head>
          <p xml:id="cice-l4t1-d1e571">Idem.</p>
          <p xml:id="cice-l4t1-d1e574">Si inter virum et mulierem legitimus consensus interveniat de praesenti ita, quod unus
            alterum mutuo consensu, verbis consuetis expresso, recipiat, utroque dicenti: “ego te in
            meam accipio,” et: “ego te accipio in meum,” vel alia verba consensum exprimentia de
            praesenti, sive sit iuramentum interpositum sive non: non licet alteri ad alia vota
            transire. Quod si fecerit, secundum matrimonium de facto contractum, etiamsi sit
            carnalis copula subsecuta, separari debet, et primum in sua firmitate manere. Verum si
            inter ipsos accessit tantummodo promissio de futuro, utroque dicente alteri: “ego te
            recipiam in meam,” et: “ego te in meum,” sive verba similia, si alius mulierem illam per
            verba de praesenti desponsaverit, etiamsi inter ipsam et primum iuramentum intervenerit,
            sicut diximus, de futuro: huiusmodi desponsationis intuitu secundum matrimonium non
            poterit separari, sed eis est de violatione fidei poenitentia iniungenda.</p>
        </div>
        <div xml:id="cice-l4t1-Dd1e578">
          <head xml:id="cice-l4t1-Hd1e580">CAP. XXXII.</head>
          <head xml:id="cice-l4t1-d1e583" type="question-title">Nisus ad copulam non facit sponsalia de futuro transire in matrimonium.</head>
          <p xml:id="cice-l4t1-d1e586">Idem.</p>
          <p xml:id="cice-l4t1-d1e589">Adolescens, qui desponsatam sibi per verba de futuro, licet saepe nisus fuerit,
            carnaliter non cognoscens, cum alia postmodum per verba de praesenti contraxit, non
            primam, cum qua nec fuit verum matrimonium ex forma contractus, nec praesumptum, quum
            conatus non habuisset effectum, sed secundam debet habere uxorem.</p>
        </div>
      </div>
    </body>
  </text>
</TEI>